---
layout: program-post
title: Koaliční smlouva pro období 2020–2024 a programové prohlášení
---
# KOALIČNÍ SMLOUVA PRO OBDOBÍ 2020–2024

## Volební strany Starostové pro Liberecký kraj, Česká pirátská strana a Občanská demokratická strana (dále jen „koaliční strany“), na základě volebního výsledku vzešlého z vůle voličů a vědomy si své odpovědnosti za správu Libereckého kraje (dále také „LK“), uzavřely níže uvedenou koaliční smlouvu pro volební období Zastupitelstva Libereckého kraje 2020 – 2024.

### Článek I - Účastníci a předmět smlouvy

1) Účastníky této smlouvy jsou kluby zastupitelů Starostové pro Liberecký kraj, Česká pirátská strana (nebo též Piráti) a Občanská demokratická strana, zastoupené předsedy zastupitelských klubů a podepsanými všemi 32 zastupiteli smluvních stran.

2) Předmětem této smlouvy je vytvoření základního rámce pro úspěšné fungování koalice složené z účastníků této smlouvy po celé volební období Zastupitelstva Libereckého kraje v letech 2020 - 2024.

3) Hlavním cílem této koalice je prosazovat a plnit společné Programové prohlášení koalice, zejména prostřednictvím Rady Libereckého kraje, Zastupitelstva Libereckého kraje, zastupitelů koaličních stran, členů výborů Zastupitelstva kraje a komisí Rady kraje, dále pak prostřednictvím zástupců Libereckého kraje ve společnostech, ve kterých má Liberecký kraj majetkovou účast. Programové prohlášení koalice je nedílnou součástí této koaliční smlouvy.

4) Účastníci této smlouvy budou hledat podporu k prosazování svého programového prohlášení u všech členů zastupitelstva, zastupitelských klubů, případně u zastupitelů stojících mimo zastupitelské kluby.

### Článek II - Základní cíle koaliční spolupráce

1) Koaliční strany se zavazují, že stanoví jasná pravidla, která zamezí korupčnímu jednání a střetu zájmů ve všech orgánech LK, jejich členů a zaměstnanců Krajského úřadu Libereckého kraje („dále jen KÚ LK“). V rámci kompetencí příslušných orgánů LK budou prosazovat obdobná opatření v příspěvkových organizacích zřizovaných LK a rovněž ve všech společnostech, v nichž má LK majetkovou účast.

2) Koaliční strany budou usilovat o co nejširší zapojení veřejnosti, neziskových, veřejnoprávních a podnikatelských subjektů do rozhodovacích procesů v rámci samosprávy Libereckého kraje.

3) Koaliční strany budou pečovat o vyvážený rozvoj všech částí LK s prioritou v oblastech, které má kraj v přímé působnosti a odpovědnosti a tam, kde má majetkovou účast.

4) Koaliční strany budou usilovat o profesionálně pracující KÚ LK, který je v oblasti státní správy nezávislý na politickém složení samosprávy a kde budou jednotlivé pozice obsazovány na základě výběrových řízení a na základě odborných znalostí, zkušeností a osobních kvalit jednotlivých uchazečů podle předem známých kritérií.

### Článek III - Principy koaliční spolupráce

1) Koaliční strany spolu budou vzájemně jednat vždy jako suverénní a rovnocenní partneři, současně s respektováním síly mandátu vzešlého z krajských voleb 2020.

2) Koaliční strany budou vždy v prvé řadě usilovat o přijímání společných klíčových rozhodnutí konsenzuálním způsobem, tedy dohodou všech tří koaličních stran. Pro nalezení konsenzu v jednotlivých otázkách jsou koaliční strany připraveny vytvořit dostatečný časový prostor. Tento princip se uplatní vždy při jednáních o strategických rozhodnutích v Zastupitelstvu LK a Radě LK. Těmi jsou zejména rozpočet, rozpočtový výhled a jeho změny, zásady územního rozvoje, majetkoprávní operace s nemovitými věcmi strategického významu nebo s hodnotou nad 10 mil. Kč, strategické rozvojové projekty, výkon práv akcionáře a společníka v krajských společnostech, personální obsazení Rady LK, rozdělení kompetencí členů Rady LK a obsazení funkcí ředitele KÚ LK, vedoucích odborů KÚ LK a statutárních zástupců krajských společností a organizací.

3) Koaliční partneři se shodli, že veškerá ujednání týkající se rozpočtu Libereckého kraje, koncepčních, strategických a dalších smluvně předem definovaných materiálů budou schvalována ve shodě všech tří koaličních partnerů.

4) Při přijímání rozhodnutí, která nejsou strategická anebo u nichž nebyl nalezen konsenzus, se rozhoduje hlasováním v příslušných orgánech LK. O způsobu hlasování se koaliční strany předem informují v dostatečném předstihu.

5) V případě, že koaliční strana není schopna podpořit usnesení Zastupitelstva LK navrženého Radou LK nebo společně kluby zastupitelů koaličních stran všemi svými hlasy, informuje o důvodech takového postupu předem koaliční partnery a vyvine odpovídající úsilí pro nalezení podpory pro toto usnesení mezi dalšími zastupiteli.

### Článek IV - Řešení sporů

1) Účastníci koaliční smlouvy mají právo v případě, že nedojde ke shodě na řešení problematiky spadající do kompetence uvolněných radních, Rady LK a Zastupitelstva LK, svolat koaliční jednání s cílem dosáhnout koaličního konsenzu v řešení problematiky, kvůli níž je jednání svoláváno. Termín, obsah a místo jednání oznámí účastník svolávající koaliční jednání prokazatelnou formou nejméně 24 hodin před termínem svolávaného jednání, nedohodnou-li se všichni účastníci smlouvy operativně, pro daný případ, na kratším termínu. Koaliční jednání nebudou probíhat mimo pracovní dny, nedohodnou-li se všichni účastníci jinak.

2) Účastníci smlouvy jsou povinni na koaliční jednání svolané dle odst. 1 vyslat své zástupce.

3) Při koaličním jednání má každá ze stran jeden hlas a výsledkem koaličního jednání musí být konsenzuální rozhodnutí. Nedojde-li na jednání svolaném dle odst. 1 ke konsenzu účastníků koaliční smlouvy, řešení obsahu jednání se projedná opětovně na dalších jednáních, která musí proběhnout do dvou pracovních dnů od termínu předchozího jednání. Nedojde-li ke shodě ani na závěrečném jednání, potom může být koaliční smlouva ukončena, nedohodnou-li se koaliční strany jinak (viz. odst. 4 a 6). Minimální počet jednání při řešení sporů je včetně závěrečného jednání stanoven na tři.

4) Nedojde-li na jednání svolaném dle odst. 1 až 3 ke konsenzu účastníků koaliční smlouvy, bude řešená problematika standardně postoupena příslušným orgánům LK k vyřízení, nedohodnou-li se koaliční strany jinak.

5) V případě, že člen Zastupitelstva LK za koaliční stranu, resp. jedna z koaličních stran nebude chtít z jakýchkoli důvodů podpořit při hlasování v Zastupitelstvu LK usnesení přijaté Radou LK nebo společný návrh klubů zastupitelů koaličních stran, vyvolá neprodleně jednání v souladu s odst. 1 až 4.

6) V případě, že na jednání vyvolaném na základě odst. 5 nebude dosaženo dohody, může v tomto konkrétním případě člen Zastupitelstva LK za koaliční stranu, resp. koaliční strana, která na základě odst. 5 vyvolala jednání, sporný návrh usnesení v Zastupitelstvu LK nepodpořit. O tomto postupu člen zastupitelstva, resp. koaliční strana v předstihu prokazatelným způsobem uvědomí koaliční partnery.

7) Pokud bude koaliční partner, resp. jeho zastupitelé hlasovat v Zastupitelstvu LK jinak než dle vzájemné dohody, tuto skutečnost dopředu prokazatelným způsobem neoznámí koaličním partnerům a tento fakt povede k nepřijetí navrženého usnesení Zastupitelstvem LK, může to být při opakování ze strany konkrétní volební strany důvodem k vypovězení této smlouvy ze strany ostatních koaličních stran.

8) Účastníci smlouvy se zavazují, že o usneseních Rady LK a Zastupitelstva LK a o přípravě a důsledcích těchto usnesení budou informovat veřejnost a média pravdivě, jednoznačně a korektně.

9) V případě, že koaliční strana bude zastávat menšinové stanovisko odlišné od navrhovaného nebo přijatého usnesení Rady LK nebo Zastupitelstva LK a bude chtít o tomto svém stanovisku informovat veřejnost a média, uvědomí o tom prokazatelnou formou vždy nejprve ostatní koaliční strany. Koaliční strany budou koordinovat své mediální výstupy týkající se klíčových záležitostí.

### Článek V - Princip spolupráce s ostatními volebními stranami

1) Koaliční strany považují opoziční působení volebních stran, které nejsou součástí koalice (dále jen „opoziční strany“), za legitimní a nedílnou součást účasti na demokratické správě Libereckého kraje.

2) Koaliční strany vytvoří podmínky pro kontrolní činnost opozičních stran zejména podporou jejich účasti ve vedení výborů Zastupitelstva LK a dozorčích orgánech krajských společností, a to při respektování principu poměrného zastoupení v těchto orgánech.

3) Koaliční strany budou strategická rozhodnutí Rady LK a Zastupitelstva LK předem konzultovat s opozičními stranami a budou hledat vždy řešení s respektem k jejich názorům a námitkám.

4) Koaliční strany vytvoří prostor pro pravidelné jednání zástupců Zastupitelských klubů před jednáním Zastupitelstva kraje, na kterých budou projednány požadavky zastupitelů k předložením bodům a podkladům, které jsou předkládány a k jejich případnému doplnění.

5) Zastupitelské kluby ustavené podle výsledků voleb obdrží pro svou činnost na základě žádosti vlastní místnost a finanční příspěvek na činnost klubů ve výši 1.500 Kč na každého zastupitele a měsíc.

### Článek VI - Složení a kompetence Rady LK

1) Rada LK bude mít 9 členů. Počet náměstků hejtmana bude 5.

2) SLK navrhuje nominaci na místo hejtmana Libereckého kraje, statutárního náměstka hejtmana pro resort dopravy, náměstka hejtmana pro resort kultury, památkové péče a cestovního ruchu, náměstka hejtmana pro resort sociálních věcí a člena rady kraje pro hospodářský a regionální rozvoj, evropské projekty, územní plánování a rozvoj venkova.

3) Piráti navrhují nominaci na místo náměstka hejtmana pro resort ekonomiky, majetku, investic, veřejných zakázek a informatiky a člena rady kraje pro resort životního prostředí a zemědělství.

4) ODS navrhuje nominaci na místo náměstka hejtmana pro školství, mládež, tělovýchovu, sport a zaměstnanost a radního pro resort zdravotnictví.

5) V pořadí, jak jsou funkce uvedeny výše v odst. 2, 3 a 4, obsadí jednotlivá místa členů Rady LK: Martin Půta, Jan Sviták, Květa Vinklátová, Petr Tulpa, Jiří Ulvr, Zbyněk Miklík, Václav Židek, Dan Ramzer a Vladimír Richter.

6) Případná změna v personálním složení Rady LK je důvodem pro zahájení nového jednání o personálním a resortním složení koalice. Případně jiné rozdělení resortů či osob bude učiněno formou dodatku k této smlouvě.

7) V kompetenci hejtmana jsou zejména tyto oblasti:

- koordinace činnosti jednotlivých náměstků a členů rady kraje
- řízení a prezentace strategických projektů a aktivit kraje
- komunikace s médii a veřejností, včetně jejího zapojování do řízení kraje
- kontrola a interní audit a právní oblast
- tvorba strategického plánu rozvoje LK a jeho projednávání s veřejností.
- formulace dlouhodobých cílů a priorit LK
- kohezní politika, Regionální rada regionu soudržnosti Severovýchod (RRSV)
- mezinárodní a regionální spolupráce a vztahy

8) Kompetence a náplň činností náměstků hejtmana a členů rady vyplývá z rozsahu problematiky, kterou zastávají a složení resortů stanovených touto koaliční smlouvou.

9) V případě, že kompetence mezi členy Rady LK nejsou v konkrétních oblastech jasně stanoveny, rozhoduje o nich Rada LK, případně je svoláno koaliční jednání.

10) Zastupitelé, kteří budou koaličními stranami nominováni na uvolněné funkce hejtmana, náměstků hejtmana a členů rady kraje začnou svoje dosavadní funkce v obecní samosprávě v nejbližší možné době vykonávat jako neuvolnění. Od 1. 7. 2021 je na základě dohody koaličních stran funkce hejtmana, náměstků a členů rady kraje neslučitelná s výkonem funkce starosty, primátora nebo uvolněného člena jakéhokoli orgánu obecní samosprávy.

### Článek VII - Výbory zastupitelstva

1) Koaliční strany se dohodly na zřízení těchto 10 výborů Zastupitelstva LK:

- Výbor cestovního ruchu, památkové péče a kultury
- Výbor dopravy
- Výbor finanční
- Výbor hospodářského a regionálního rozvoje
- Výbor kontrolní
- Výbor pro tělovýchovu a sport
- Výbor pro výchovu, vzdělávání a zaměstnanost
- Výbor sociálních věcí
- Výbor zdravotnictví
- Výbor zemědělství a životního prostředí

2) Koaliční strany se dohodly na obsazení funkcí předsedů a místopředsedů v poměru volebních výsledků volebních stran zvolených do Zastupitelstva LK. Podle tohoto pravidla navrhuje na pozice předsedů SLK 6 míst, ANO 1 místo, Piráti 1 místo, ODS 1 místo a SPD 1 místo.

3) Při obsazování funkcí předsedů a místopředsedů výborů budou zohledněny priority všech zastupitelských klubů. Koaliční strany se dohodly na tom, že do funkce předsedů (což stanoví zákon) a místopředsedů výborů budou nominování pouze členové Zastupitelstva LK.

4) Koaliční strany se dohodly, že počet členů každého výboru bude 13, s výjimkou kontrolního výboru, který bude mít 11 členů, tj. celkem 128 členů.

5) Počet členů v jednotlivých výborech je stanoven na základě výsledku voleb a tomu odpovídajícímu poměru. Stanovených 128 míst bude mezi volební strany Zastupitelstva LK rozděleno v následujícím poměru: SLK 63 míst, ANO 2011 28 míst, Piráti 14 míst, ODS 14 míst a SPD 10 míst.

6) Jednou za pololetí bude na jednání Zastupitelstva LK projednána docházka členů výborů, pokud bude docházka člena výboru nižší než 50%, bude na jednání Zastupitelstva LK odvolán a strana, která jej nominovala, má právo nominovat náhradníka.

7) Členové výboru jsou odměňování pouze za měsíc, kdy se účastní jednání výboru.


### Článek VIII - Výbor Regionální rady regionu soudržnosti Severovýchod (dále jen „Výbor RRSV“)

1) Koaliční strany se dohodly, že 8 míst ve Výboru RRSV připadajících na LK se rozdělí mezi volební strany takto: SLK 3 místa, ANO 2 místa, Piráti 1 místo, ODS 1 místo, SPD 1 místo.

2) Po změně zákona o RRSV dojde ke snížení počtu členů na 3, tedy SLK 1, Piráti 1 a ODS 1 místo.

3) Do předsednictva Výboru RRSV bude za Liberecký kraj navržen člen Rady kraje pro hospodářský a regionální rozvoj, evropské projekty a územní plánování.

### Článek IX - Komise Rady LK

1) Koaliční strany se dohodly, že budou zřízeny následujících komise Rady LK s tímto zaměřením:

- pro klimatickou změnu a adaptační opatření v LK
- pro nakládání s nemovitým majetkem kraje
- pro národnostní menšiny a sociální začleňování
- protidrogová
- pro revitalizaci Ralska
- pro výzkum, vývoj, inovace

2) Koaliční strany se dohodly, že obsazení komisí Rady LK a případné změny, včetně názvů budou provedeny v rámci jednání Rady LK. Komise rady nebudou obsazovány dle zastoupení jednotlivých stran v zastupitelstvu, ale tak, aby každá koaliční strana měla po jednom zástupci a zbytek míst byl obsazen experty na danou oblast. Návrhy na členství v komisi předkládá Radě LK předseda komise jmenovaný Radou LK.

### Článek X - Orgány společností LK

1) Koaliční strany se dohodly, že místa členů dozorčích rad (dále jen „DR“) obchodních společností s majetkovou účastí LK obsadí zástupci koaličních stran v Zastupitelstvu LK dle vzájemné dohody. Při obsazování kontrolních míst v DR obchodních společností s majetkovou účastí LK budou respektovány výsledky krajských voleb 2020.

2) Koaliční strany se dohodly, že případné změny v obsazení představenstev, DR a míst jednatelů obchodních společností s majetkovou účastí LK budou provedeny na základě samostatného ujednání koaličních stran a po jejich projednání s ostatními zastupitelskými kluby.

3) Nominace zástupců jednotlivých politických stran do DR obchodních společností s majetkovou účastí LK projednají koaliční strany. Koaliční strany preferují uzavření konsenzuální dohody všech zastupitelských klubů v této věci.

### Článek XI - Ukončení smlouvy

1) Koaliční strany jsou si vědomy odpovědnosti, kterou na sebe převzaly uzavřením této smlouvy, a jsou připraveny činit vážně vše pro to, aby smlouva trvala celé volební období Zastupitelstva LK 2020 - 2024.

2) Každá koaliční strana má právo tuto smlouvu vypovědět zejména z těchto důvodů:

  - a) konsenzuálně přijaté rozhodnutí nebo v této smlouvě dohodnuté ujednání nezíská potřebnou většinu v příslušném orgánu LK z důvodu, že pro ně opakovaně nehlasovali členové zastupitelstva LK za koaliční stranu nebo zástupců účastníků této smlouvy,

  - b) jedna ze stran opakovaně činí kroky, které maří nebo vážně ztěžují naplnění základních cílů koaliční spolupráce dle článku II,
  - c) jedna ze stran koalice opakovaně porušuje principy koaliční spolupráce dle článku III.
  
3) Koaliční strana, která chce vypovědět tuto smlouvu, je povinna nejdříve svolat společné smírčí jednání. Právo podat výpověď vznikne koaliční straně až tehdy, nedosáhne-li se na tomto smírčím jednání smíru. Nedostaví-li se některá z koaličních stran na takto svolané jednání, má se za to, že s uzavřením smíru nesouhlasí. Smírčí jednání probíhají dle článku IV smlouvy - Řešení sporů.

4) Výpověď je účinná dnem doručení písemné výpovědi zbývajícím účastníkům této koaliční smlouvy.

### Článek XII - Závěrečná ustanovení

1) Tato smlouva je veřejná.

2) Každý z účastníků smlouvy obdrží stejnopis této smlouvy.

3) Jako projev svobodné vůle a souhlasu s touto smlouvou připojují účastníci smlouvy své podpisy.

4) Případné dodatky k této smlouvě musí mít písemnou formu a podepisuje je předseda zastupitelského klubu dané koaliční strany.

5) Přílohou této smlouvy je Programové prohlášení koalice pro volební období 2020 - 2024 a Podpisová listina členů koaličních zastupitelských klubů SLK, Pirátů a ODS.

V Liberci dne:


Za Starostové pro Liberecký kraj:

_Martin Půta, lídr Lena Mlejnková, předsedkyně klubu_

_Michael Canov Květa Vinklátová Jan Sviták Tomáš Hocke_

_Markéta Khaureová Radek Lípa Eva Zbrojová Jaromír Dvořák_

_Petr Tulpa Jiří Löffelmann Jaroslav Demčák Jiří Ulvr_

_Josef Horinka Vladimír Boháč Daniel David Markéta Červinková_

_Anna Provazníková Vladimír Stříbrný František Lufinka Jaroslav Kořínek_


Za Česká pirátská strana:

_Zbyněk Miklík, lídr Jarmila Valešová, předsedkyně klubu_

_Václav Židek Jan Tempel Daniela Weissová_


Za Občanská demokratická strana:

_Dan Ramzer, lídr, předseda klubu Vladimír Richter, místopředseda klubu_

_Vít Němeček Petr Beitl Jiří Čeřovský_



----

## PROGRAMOVÉ PROHLÁŠENÍ KOALICE PRO VOLEBNÍ OBDOBÍ 2020–2024

Programové prohlášení koalice Starostů pro Liberecký kraj, České pirátské strany a Občanské demokratické strany pro nadcházející volební období projednáváme ve dnech, kdy je už podruhé v tomto roce zastavena výrazná část života v České republice a Libereckém kraji.

Pandemie koronaviru COVID-19 v tomto roce zcela změnila život v naší zemi a znemožnila také řadu činností a aktivit, které jsme považovali za běžnou součást našeho každodenního života. Dopady nemoci Covid-19 do zdravotnictví, školství, sociálních služeb a dalších částí veřejného a společenského života jsou v tuto chvíli zcela nepředvídatelné. Stejně tak nepředvídatelný je dopad všech vládních opatření a ekonomické podpory zasaženým subjektům do ekonomiky země, do daňových příjmů krajů, měst a obcí.

Koaliční partneři se proto shodli na tom, že první revize Programového prohlášení provedou v termínu do 31. března 2021. Revize bude vycházet z rozpočtu Libereckého kraje na rok 2021 a rozpočtového výhledu na příští roky, které budou muset být změněny podle skutečnosti a skutečných dopadů pandemie koronaviru COVID-19 do daňových příjmů a výdajů kraje do konce roku 2020.

### Preambule

> Naším cílem je otevřený a odpovědně hospodařící Liberecký kraj, vstřícný k obyvatelům, obcím a městům, zaměstnavatelům, podnikatelskému i neziskovému sektoru.
Programové prohlášení koalice vymezuje základní programový rámec pro činnost Rady Libereckého kraje složené ze zástupců koalice Starostové pro Liberecký kraj, Pirátů a ODS ve volebním období 2020–2024. Každý rok, do 30. listopadu, připravíme a zveřejníme zprávu o plnění společného Programového prohlášení a upravíme cíle na základě tohoto vyhodnocení, na základě připomínek jednotlivých členů Rady Libereckého kraje, členů Zastupitelstva Libereckého kraje, členů výborů Zastupitelstva Libereckého kraje a komisí Rady Libereckého kraje, zástupců měst a obcí, neziskového sektoru, podnikatelských subjektů a dalších organizací, ale i jednotlivých občanů.
Při prosazování a plnění programového prohlášení jsme připraveni spolupracovat se všemi zvolenými krajskými zastupiteli, k projednávaným návrhům budeme přistupovat na základě jejich obsahu a ne podle stranické příslušnosti předkladatele.


### 1. Transparentnost a otevřenost kraje

- Budeme pokračovat ve zveřejňování veškerých smluv a objednávek Libereckého kraje a jeho příspěvkových organizací s hodnotou nad 50.000 Kč.

- Budeme pokračovat v on-line přenosech zasedání zastupitelstva, včetně jejich archivace a zveřejňování výsledků hlasování zastupitelstva podle jmen.

- Budeme dále zveřejňovat měsíčně aktualizovaný „rozklikávací“ rozpočet na webových stránkách kraje, zvýšíme četnost jeho aktualizace a prověříme možnost zveřejňování až na úroveň jednotlivých dokladů.

- Budeme pokračovat ve vedení transparentních účtů Libereckého kraje, s cílem umožnit každému občanovi kontrolovat, jak kraj nakládá s veřejnými financemi.

- Budeme pokračovat ve zveřejňování všech podkladů pro jednání zastupitelstva a úplných zápisů z jednání zastupitelstva kraje. Každý občan musí mít předem na webu kraje přístup k podkladům pro rozhodování zastupitelů.

- Všechny důležité změny v kraji budeme dále před schvalováním publikovat na webových stránkách kraje, projednávat je s obcemi a veřejností, kterých se navrhovaná rozhodnutí dotknou. Podporujeme princip subsidiarity, tedy hledání řešení problémů co nejblíže místu, kde vznikají.

- Veřejné zakázky budeme zadávat odpovědně a otevřeně, s cílem vybírat nejlepší nabídky dodavatelů s posouzením přidané hodnoty pro region (např. podmínka zaměstnávání místních obyvatel, ekologie, podpora důstojných pracovních podmínek a bezpečnosti práce a podpora zaměstnanosti osob znevýhodněných na trhu práce). Upřednostníme objektivní a vícekriteriální parametry pro hodnocení veřejných zakázek.

- Budeme pokračovat ve zveřejňování dokumentace výběrových řízení a veřejných zakázek na profilu zadavatele nad 200.000 Kč u zakázek Libereckého kraje a jeho příspěvkových organizací.

- V případě vhodných projektů využijeme vhodnou formu architektonické soutěže. Budeme pokračovat v činnosti zřízené Komise architektů. V tomto duchu dokončíme například projekt „Revitalizace dolního centra Liberce“ s I. etapou „Zlepšení udržitelné mobility – parkovací dům P+R v Liberci“ a další stěžejní projekty.

- Pro kvalitní regionální a krajský rozvoj, v duchu znění Davoské deklarace, budeme naplňovat cíle kvalitativní, inovativní, kreativní a udržitelné, v rámci zodpovědného rozvoje Libereckého kraje, jeho regionů i samosprávních celků. Spolupráce bude založená na součinnosti s odborníky s cílem uplatnění jejich erudice.

- K nákupu komodit, kde je to možné (elektřina, plyn, telekomunikace, kancelářské potřeby atd.), budeme využívat elektronická tržiště, a to i pro organizace napojené na rozpočet kraje, případně i obce a města.

- Budeme stále porovnávat platné smlouvy, které Liberecký kraj a jeho obchodní společnosti a příspěvkové organizace uzavřely, s běžnými podmínkami na trhu a pokud zjistíme nevýhodnost, budeme usilovat o jejich změnu.

- Připravíme systém pro výběrová řízení na vedoucí místa v příspěvkových a dalších organizacích kraje. Rozhodujícím kritériem bude odbornost, ředitelé budou v pravidelných intervalech informovat o naplňování své koncepce a obhajovat svoje působení ve vedení organizací.

- Vytvoříme vlastnickou politiku obsahující zásady řízení společností s majetkovou účastí kraje. V obchodních společnostech s majetkovou účastí kraje ponecháme politikům pouze dozorčí roli, předpokladem pro nominaci do dozorčí rady musí být kvalifikace pro výkon funkce. Pozice ve vedení obchodních společností s majetkovou účastí kraje budou obsazovány na základě výběrových řízení odborníky, mimo hledání řešení v mimořádných a krizových situacích.

- V krajem vlastněných obchodních společnostech bude pravidelně prováděn nezávislý audit, který bude posuzovat nejenom účetnictví, ale také nákladovost společností a účelnost nakládání s finančním a dalším majetkem firem.

- Dotace budou poskytovány jen prostřednictvím otevřených a průhledných pravidel, s předem zveřejněnými pravidly hodnocení. Nepodpoříme žádný program, který bude pouze nástrojem pro posílání peněz bez posuzování projektů („porcování medvěda“).

- Rozhodování o podpoře projektů a záměrů měst a obcí v kraji bude založeno na potřebách a stanovených prioritách, které vychází z Programu rozvoje Libereckého kraje.

- Při zjištění poškození kraje budeme po odpovědných politicích, úřednících či manažerech požadovat i zpětně náhradu škody.

- Koaliční zastupitelé budou nadále zveřejňovat svá čestná prohlášení v rozsahu zákona č.159/2006 Sb., o střetu zájmů, a doplňkové čestné prohlášení o příjmech a majetku.

- Budeme nadále vést on-line elektronické knihy jízd s rozlišením soukromých jízd u služebních vozidel kraje a všech jeho organizací.

- Poskytneme v rámci odborníků Krajského úřadu Libereckého kraje poradenství, servis a zázemí v oblasti vzdělávání pro města, obce, firmy a neziskové organizace.

- Občanům kraje poskytneme prostor vyjádřit se k investičním plánům kraje, informace o plánovaných veřejných zakázkách budeme zveřejňovat v dostatečném předstihu.

- Budeme pokračovat v zapojování mládeže v rámci škol do aktivit, v nichž mohou pomoci přemýšlet o budoucnosti kraje v rámci krajského studentského parlamentu.

- Uvolnění radní budou pravidelně informovat zastupitelstvo a veřejnost o své činnosti v rámci pravidelného projednání Zprávy o činnosti Rady kraje.

- Naším cílem je připravit systém kompletní elektronizace a průhledného procesu přidělování krajských dotací. Příjemci budou mít možnost po dobu udržitelnosti projektu, prostřednictvím online portálu, dokládat výstupy z věcného plnění. Veškeré dokumenty, stejně jako jmenovitá hodnocení žádostí včetně bodování, budou zveřejněny prostřednictvím portálu.

- Na úrovni kraje prosadíme využívání otevřených a strojově čitelných dat. Pouze na základě takových údajů lze snadno čelit problémům a nacházet jejich řešení.

- Prověříme využití opensource programů, které uspoří nejen pořizovací náklady, ale i náklady budoucí, například pro export a zveřejňování. V případech, kdy svobodný software nebude k dispozici, chceme využít sdružené pořizování licencí a sjednocení softwaru nejen na úrovni kraje, jeho organizací a tuto nabídku poskytneme také obcím. Budeme tak čelit zavádění vendor lock-inů.

- Budeme zavádět a podporovat využívání chytrých technologií a řešení a jejich propojování (Smart City, Smart venkov). Stejně tak podpoříme aktivity zavádějící nové chytré technologie a komunikační nástroje, včetně podpory pro obce při jejich zavádění.

- Zavedeme systém, který bude umožňovat anonymní přístup k přehledu životních situací a dále autorizovaný přístup pro elektronickou komunikaci s úřadem prostřednictvím datových schránek, elektronického občanského průkazu nebo MojeID. Ve vybraných agendách Libereckého kraje umožníme on-line sledovat stav vyřízení žádosti.

- Zvážíme použití participativního rozpočtu a zapojení občanů do rozdělení stanovené části rozpočtu Libereckého kraje.

- Chceme posílit kontakt mezi občany, politiky a úředníky krajské samosprávy. K tomu mohou sloužit osobní setkání a internetová platforma včetně anket.

- Zřídíme web pro zpětnou vazbu občanů a elektronický dotazník spokojenosti, v němž bude moct každý z vás hlasovat, vyjádřit názor k aktuálním regionálním tématům a podílet se na plánování budoucnosti kraje.

### 2. Hospodaření, odpovědnost, regionální rozvoj kraje

- Všechny resorty v působnosti Libereckého kraje mají rovnocenné postavení a budou podporovány spravedlivě podle potřeb a dopadu na fungování kraje.

- Budeme připravovat vyrovnaný rozpočet kraje a zvažovat provozní výdaje kraje a jeho příspěvkových organizací. Také v dalších letech budeme snižovat historické zadlužení kraje.

- Financování podílu kraje na projektu Centra urgentní medicíny KNL a.s. zajistíme úvěrem. Další úvěry budeme zvažovat pouze pro strategické investice kraje. 

- I přes očekávaný propad daňových příjmů v souvislosti s pandemií Covid-19 budeme investovat do klíčových oblastí krajské infrastruktury. 

- Pro rozvojové projekty a strategické záměry kraje a jeho organizací budeme i v dalších letech využívat finanční prostředky z fondů EU, národních zdrojů a budeme poskytovat dotační poradenství obcím a neziskovkám. Spolufinancování a předfinancování vlastních projektů budeme dál financovat z rozpočtu kraje. 

- Doplníme fungující detailní registr budov v majetku kraje, zrevidujeme majetek a dohlédneme na jeho efektivní využívání. Provedeme revizi výhodnosti uzavřených nájemních smluv. U nevyužitého a zbytného majetku, budeme využívat nástroje, které zajistí největší ekonomický přínos pro kraj (zveřejnění prodeje na realitních serverech, nabídkové řízení, dražby, elektronické aukce). 

- Obyvatelé kraje potřebují dostupné veřejné služby ve svých obcích, proto budeme i dále pomáhat malým obcím pomocí Programu obnovy venkova v rámci Dotačního fondu, který podpoříme ročně z rozpočtu Libereckého kraje 26 mil. Kč ročně. Je to finanční objem odpovídající podílu vůči daňovým příjmům kraje při převodu POV v roce 2004. 

- Budeme pokračovat v posílení ekonomicko-politické pozice Libereckého kraje v rámci České republiky a to zejména vytvářením příznivého podnikatelského prostředí, a to zejména budováním potřebné infrastruktury, podporou aktivit firem Libereckého kraje na mezinárodních trzích, podporou malého a středního podnikání v regionu. 

- Do práce Ekonomické rady Libereckého kraje znovu zapojíme úspěšné podnikatele, zástupce významných zaměstnavatelů, úspěšné živnostníky a nositele inovací, s cílem získat nezávislý pohled na rozhodování v našem kraji. 

- Budeme pokračovat ve snižování administrativních a provozních výdajů Krajského úřadu Libereckého kraje a všech krajských společností. 

- Budeme pokračovat ve zlepšování práce krajského úřadu použitím systémovém řízení procesů, připravíme plán nutné obnovy budovy KULK na příštích pět let. 

- Budeme pokračovat ve využívání externích služeb pouze tam, kde je nejsme schopni zajistit prostřednictvím krajského úřadu, výběrová řízení budou nadále připravována a administrována především zaměstnanci krajského úřadu. 

- Nepřestaneme hledat další cesty k úsporám, které ale nesmí snižovat kvalitu a dostupnost poskytovaných veřejných služeb. 

- Budeme usilovat o racionální nastavení zřizovací a dotační funkce krajských organizací v sociální, kulturní, školské i zdravotní oblasti. 

- Připravíme koncepci financování potřeb kraje z vlastních zdrojů na období po ukončení evropské dotační politiky. 

- Budeme nadále důsledně posuzovat nutnost a účelnost výdajů a investic a zajistíme jejich následnou kontrolu. Budeme dále upřednostňovat investice, které mají možnost získat podporu i z jiných zdrojů a mají dopad na snížení výdajů kraje (např. zateplení objektů). 

- V Dotačním fondu Libereckého kraje zajistíme každý rok částku minimálně 100 mil. Kč. 

- Budeme vyžadovat odpovědnost při řízení obchodních společností s majetkovou účastí kraje, pravidelné zprávy o hospodaření s vyhodnocením a prověřením účelnosti. 

- Budeme sdružovat nákupy. Zavedeme komplexní nákupní systém pro realizaci sdružených nákupů včetně možnosti nakupovat komodity zapojenými subjekty. Systém bude umožňovat připojení jak zřizovaným organizacím kraje, tak obcím kraje. 

- Pomůžeme zapojit obce a města do výhodných centrálních nákupů služeb (plyn, elektřina, telekomunikační služby atd.). 

- U zakázek malého rozsahu a podlimitních řízení, u kterých to dovoluje Zákon o zadávání veřejných zakázek, budeme vždy oslovovat prostřednictvím el. nástroje podnikatele, kteří mají sídlo nebo provozovnu v Libereckém kraji a současně se jejich obor podnikání shoduje s CPV kódem předmětu veřejné zakázky. Tyto zakázky budou současně otevřené pro ostatní účastníky zadávacího řízení.

- Budeme usilovat o energetické úspory v provozních nákladech kraje a jeho organizací, o využívání ekologických zdrojů energie a projekty chytrých sítí v rámci Smart Cities. 

- Přeshraniční spolupráci se sousedními regiony chápeme jako základní předpoklad rozvoje kraje – pokračování v aktivním zapojení kraje do fungování Euroregionu Nisa. 

- Budeme nadále hledat možnosti podpory hospodářsky slabých oblastí, jako jsou Frýdlantsko, Semilsko, Cvikovsko, Mimoňsko apod. 

- Budeme nadále aktivně podporovat spolupráci mezi Technickou univerzitou v Liberci, výzkumnými ústavy, technologickými firmami a výrobními a průmyslovými firmami s cílem rozvoje technologií a inovací a jejich využití ve výrobě. 

- Ve spolupráci s Hospodářskou komorou více zapojíme místní úspěšné podnikatele do rozvoje kraje, v případě zájmu bude kraj aktivní v ekonomické diplomacii. 

- Budeme podporovat podnikatelský inkubátor LIPO.INK pro začínající podnikatele a posílíme podporu vědy, výzkumu, inovací a zavádění nových technologií. 

- Budeme důsledně naplňovat rozvojové cíle Programu rozvoje Libereckého kraje dle tematických priorit. 

- Posílíme databázi brownfields a greenfields, sestavíme databázi investic v kraji („investiční příležitosti“ budou obsahovat veškeré zásadní údaje v jednotné struktuře – přehledný, funkční systém, dobrý komunikační nástroj, nízké provozní náklady). 

- Podpoříme další rozvoj činnosti Agentury regionálního rozvoje, která nabídne své služby veřejnému sektoru, obcím, neziskovému sektoru i projektům jako je zadržování vody v krajině, podpora regionálních výrobců a produktů, údržba krajiny a obnovitelné zdroje energie. 

- Na základě dlouhodobé diskuse s městem Liberec o financování organizací s nadregionálním významem jsme připraveni jednat o převzetí příspěvkové organizace Zoologická zahrada Liberec za podmínky převzetí domovů pro seniory ze strany města Liberec. 

### 3. Bezpečnost kraje a integrovaný záchranný systém 

- Budeme pokračovat v dobré spolupráci s Policií České republiky, Armádou České republiky, Hasičským záchranným sborem Libereckého kraje, Zdravotnickou záchrannou službou Libereckého kraje, Horskou službou České republiky, Českým červeným křížem a dalšími složkami Integrovaného záchranného systému, a to nejenom v rámci krizového řízení a Bezpečnostní rady Libereckého kraje. 

- Podpoříme jednotky dobrovolných hasičů, jejich vybavení a činnost z dotačního fondu kraje částkou minimálně 15 mil. Kč ročně, na obnovu vybavení jednotek dobrovolných hasičů v programu Ministerstva vnitra ČR částkou 6 mil. Kč ročně. 

- Budeme od vlády požadovat navýšení počtu policistů v Libereckém kraji a vytvoření krizového plánu pro mimořádné situace v sousedních zemích, včetně zajištění okamžité pohraniční kontroly osob na česko- německé a česko-polské hranici v takové situaci. 

- Budeme pořádat konference, školení a další akce, sloužící k předávání zkušeností z mimořádných stavů, havárií a povodní nejen mezi starosty obcí, krizovými štáby, profesionálními záchranáři, dobrovolnými hasiči a dalšími dobrovolnickými skupinami. 

- Budeme pokračovat v dobré přeshraniční spolupráci s policií, bezpečnostními složkami, hasiči a záchranáři na německé a polské straně státní hranice. 

- Podpoříme výstavbu moderního střediska IZS v Turnově, na jednom místě budou umístěny jednotky Hasičského záchranného sboru Libereckého kraje a Zdravotnické záchranné služby Libereckého kraje. 

- Ve spolupráci s ministerstvem vnitra podpoříme program prevence kriminality, zvláště pak rozšiřování kamerových systémů v lokalitách, které jsou z pohledu zvýšené kriminality problémové. 

- Budeme vytvářet podmínky pro komunikaci s národnostními menšinami, včetně jejich sociálního začleňování. Budeme podporovat organizace, které řeší problémové lokality, abychom tím předcházeli vzniku krizových situací, které by zhoršovaly sociální a bezpečnostní situaci v Libereckém kraji. 

- Zkvalitníme spolupráci a koordinaci v oblasti prevence kriminality, národnostních menšin a protidrogové prevence, ve spolupráci s městy a obcemi je třeba hledat další způsoby, jak v tzv. vyloučených lokalitách předcházet vzniku konfliktů a krizových situací, které by zhoršovaly sociální a bezpečnostní situaci v Libereckém kraji. 

- Podpoříme spolky a organizace, zabývající se ochranou ohrožených skupin občanů před kybernetickou kriminalitou a kyberšikanou a dalším nástrahám internetu (dezinformace, řetězové maily apod.) 

### 4. Doprava a dostupnost kraje 

- Budeme podporovat maximální využití prostředků z evropských fondů 2021–2027 v oblasti rekonstrukcí a modernizace krajských silnic a výstavby nových důležitých úseků. Ve spolupráci s obcemi a městy připravíme projekty obchvatu Mimoně, nové napojení průmyslové zóny Liberec – Jih, nové silnice do Semil z nové trasy I/35, dokončení obchvatu Zákup nebo úseku Lomnice – Jilemnice. 

- Do oprav a modernizace krajských silnic budeme investovat nejméně 500 mil. Kč ročně s cílem rychlejšího zlepšení jejich stavu. V rámci návrhu rozpočtu Libereckého kraje zajistíme minimálně 100 mil. Kč ročně, další zdroje budeme hledat v evropských fondech a státních dotačních titulech. 

- Budeme dál usilovat o systémové řešení financování modernizace a oprav krajských silnic. Připravíme návrh novely zákona o spotřební dani z minerálních olejů s cílem zajistit pravidelný příjem do rozpočtu krajů určený na opravy, modernizaci a rozvoj sítě krajských silnic. 

- Zajistíme ročně minimálně 125 mil. Kč na zimní a minimálně 140 mil. Kč na běžnou údržbu krajských silnic. Při zajištění údržby krajských silnic budeme hledat způsob efektivní spolupráce s městy a obcemi. 

- Při stanovení systému zimní údržby (inertní posyp, solení a bezúdržbových úseků) budeme přihlížet k dopadům na životní prostředí. 

- Stanovíme plán oprav krajských silnic, mostů a dopravních investic, projednáme ho s dotčenými městy a obcemi, zveřejníme ho a budeme tento plán důsledně dodržovat. Zpracujeme typové vzory použitých metod oprav podle dopravního zatížení silnic, při přípravě projektů budeme řešit sdružený postup mezi vlastníky infrastruktury. 

- Budeme pokračovat v hodnocení stavu sítě krajských silnic a mostů z pohledu jejich dopravního významu a zatížení. Zohledníme také zajištění přístupu ke kulturním památkám, turistickým oblastem a s tím spojené infrastruktuře. 

- Budeme podporovat obce a města při omezování zatížení tranzitní kamionovou dopravou a eliminaci jejích negativních dopadů na krajských silnicích. 

- Každoročně zajistíme provedení nezávislého měření skutečného stavu krajských silnic a mostů a s výsledky tohoto monitoringu seznámíme veřejnost. 

- Budeme jednat s obcemi o převodu méně významných silnic do jejich vlastnictví. 

- Vytvoříme a zveřejníme elektronický pasport krajských silnic a veřejné zeleně (alejí) v jejich okolí, včetně návrhu plánu údržby a obnovy alejí. (e-Pasport). 

- Nadále budeme pracovat na optimalizaci chodu a prověření propojení krajských společností Silnice LK a KSS LK zajišťujících rekonstrukce, opravy a údržbu silnic ve vlastnictví Libereckého kraje. Zlepšíme komunikaci těchto společností s místními samosprávami. 

- Podporujeme výstavbu silnice I/35 Turnov – Hradec Králové ve variantě vystřídaný třípruh ve schváleném severním koridoru, samozřejmě se zahrnutím podmínek obcí a měst na trase a se všemi opatřeními k omezení hluku a dalších dopadů stavby na obyvatele a životní prostředí. 

- Budeme spolupracovat s ministerstvem dopravy na přípravě staveb nových silnic I. třídy v dopravně nedostatečně řešených trasách: obchvat České Lípy, Sosnová – Nový Bor, nová trasa I/13 mezi Českou Lípou a Děčínem, I/13 Krásná Studánka – Albrechtice – Frýdlant. 

- Budeme podporovat zvyšování bezpečnosti provozu na pozemních komunikacích, v rámci dotačního programu podpoříme technické a stavební úpravy v místech, kde opakovaně dochází k dopravním nehodám. 

- Budeme pokračovat v projektu vnitřního autobusového dopravce Autobusy LK a využijeme ho i v dalších oblastech Libereckého kraje. Cílem je zajistit dopravu s nižšími náklady, než za předpokladu situace ovládnutí trhu v kraji jedním dopravcem. 

- Cena dopravního výkonu vnitřního dopravce bude každoročně externě kontrolována s ohledem na skutečné náklady. Cílem je srovnatelná cena v rámci kraje a ČR. 

- Budeme pokračovat v obnově vozového parku a zajistíme kvalitní regionální autobusovou dopravu za příznivé a udržitelné ceny s důrazem na přepravu handicapovaných skupin obyvatel, ochranu životního prostředí a moderních informačních systémů pro cestující. 

- Zmodernizujeme odbavovacího systém v rámci všech druhů veřejné dopravy s cílem využít moderní platební metody a umožnit využití výhod jednotného tarifu IDOL. 

- Budeme dále jednat o zlepšení mezikrajského spojení se Středočeským krajem, Hradcem Králové a Ústím nad Labem včetně tarifní integrace. 

- Budeme intenzivně hledat nové cesty pro větší využívání veřejné dopravy, lepší dopravní obslužnost a koordinaci veřejné dopravy ve všech částech kraje, včetně další integrace vlakové i autobusové dopravy a rozvoje navazujících služeb. Základní dopravní obslužnost musí být zachována do každé obce kraje. 

- V rámci schváleného Memoranda Liberec – Jablonec n. N. – Liberecký kraj bude Liberecký kraj dlouhodobě spolufinancovat provoz na tramvajové trati Liberec – Jablonec. Jsme připraveni jednat o podpoře projektu prodloužení tramvaje do centra Jablonce. 

- Ve spolupráci s DPMLJ a.s., budeme hledat cestu k lepšímu využití kapacity příměstské a městské dopravy s cílem zefektivnit vynakládání veřejných prostředků. 

- Při zajištění dopravní obslužnosti budeme preferovat moderní přepravní prostředky s ohledem na ekologičnost, bezbariérovost a ekonomiku provozu. 

- Ve spolupráci s obcemi budeme pracovat na zlepšení křížení druhů dopravy z pohledu komfortu pro cestující a jejich bezpečnost i bezpečnost zaparkovaných dopravních prostředků (kolo – auto – autobus – vlak). 

- Budeme podporovat dopravní spojení z okrajových částí kraje do krajského města s cílem zajistit dostupnost lékařské péče, vzdělávání, úřadů a dalších institucí. 

- Budeme podporovat hledání trasy pro rychlé železniční spojení mezi Libercem a Prahou s dobou jízdy do 60 minut, Liberecký kraj zadá vlastní vyhledávací studii jako alternativu k řešení nabízenému ministerstvem dopravy a správou železnic. 

- Budeme požadovat zrychlení vlaků na stávající trati a zahrnutí rychlíků Liberec Praha do objednávky ministerstva dopravy s cílem zvýšit nabídku spojení do hlavního města. 

- Zkvalitníme železniční dopravu v regionu dalším zavedením taktového spojení (odjezd vždy ve stejný čas) s cílem zrychlení spojení na trase Liberec – Česká Lípa pod 60 minut. 

- Požadujeme elektrifikaci a zásadní zrychlení vlaků na trati Liberec – Turnov – Hradec Králové – Pardubice, Liberec – Děčín, Praha – Mladá Boleslav – Liberec – SRN/Polsko. 

- Chceme zachovat provoz vlaků na všech místních železničních tratích a jednat o jejich postupné modernizaci, aby dokázaly konkurovat silniční dopravě. 

- Kraj bude spolupracovat se správou železnic při přípravě rekonstrukcí železničních stanic s důrazem na jejich bezbariérovost. Dalším cílem je zachování kapacity pro osobní i nákladní dopravu a možné využití nákladišť pro železniční nákladní dopravu. 

- Podporujeme zlepšení lokálního přeshraničního dopravního spojení v Euroregionu Nisa, včetně rozvoje systému společné jízdenky EURO-NISA-Ticket. Ve spolupráci s německými a polskými partnery zavedeme další přeshraniční vlakové spojení. 

- Nové smlouvy na železniční dopravce budeme i nadále uzavírat na základě veřejných soutěží, které se v Libereckém kraji osvědčily. Soutěže budeme připravovat včas, aby daly dopravcům možnost připravit nabídku modernizace vlaků a budeme je vypisovat na delší období, abychom dopravce motivovali k investicím do obnovy vozového parku. 

- Nové smlouvy s železničními dopravci budeme i nadále připravovat v úzké spolupráci se sousedními objednateli – zejména s Královéhradeckým, Ústeckým a Středočeským krajem. Budeme usilovat o spolupráci s ministerstvem dopravy při zajištění rychlíků. 

- Jednáním s železničními dopravci budeme i nadále usilovat o zkvalitnění dopravy nasazením moderních, nízkopodlažních vozidel vybavených klimatizací za ekonomicky udržitelných podmínek. 

- Zajistíme sjednocení vzhledu označníků zastávek v rámci IDS IDOL, zavedeme moderní informační technologie na významné zastávky v kraji a ve spolupráci s obcemi budeme na těchto zastávkách budovat bezbariérové přístupy do vozidel. 

- Liberecký kraj ve spolupráci s obcemi převezme projekční přípravu a realizaci dokončení sítě regionálních cyklostezek, od páteřních cyklotras až po nové singltreky v regionu. Hlavním cílem bude podpora dobudování chybějících úseků cyklomagistrál Libereckého kraje, jako součásti dopravní sítě a základní obslužnosti Libereckého kraje. 

- Vyřešíme převody páteřních cyklostezek do majetku Libereckého kraje a zajistíme jejich pravidelnou údržbu. 

- Budeme iniciovat realizaci pilotních projektů v rámci ekologické veřejné dopravy s využitím technologií hybridů, elektrobusů a vodíkového pohonu. 

- Provedeme analýzu fungování společnosti KORID LK ve vztahu k odboru dopravy Libereckého kraje a stanovíme rozdělení pracovních činností a kompetencí. 

- Připravíme pravidla pro pravidelnou každoroční valorizaci cen jízdného v závislosti na nákladech na veřejnou dopravu v kraji 

### 5. Školství, vzdělávání a podpora zaměstnanosti 

- Zachováme dostupnost středního vzdělávání ve všech oblastech Libereckého kraje 

- Liberecký kraj musí jako partner úzce spolupracovat s městy a obcemi, kde sídlí krajské školy. Ty musí být stabilními centry a nositeli vzdělávání na území, kde působí. To se týká víceletých gymnázií a ostatních škol, které jsou odborně nebo historicky spojené s komunitou, kde sídlí. 

- Zájmem kraje je, v souvislosti s dopravní dostupností, aby co nejméně žáků vyjíždělo za nabídkou vzdělávacích programů mimo Liberecký kraj, přestože je kraj zajišťuje. 

- Zajistíme v období 2020–2024 100 mil. Kč ročně na investiční výdaje do nutných oprav, rekonstrukcí a modernizace škol a školských zařízení s cílem zajistit podmínky pro kvalitní vzdělávání, včetně využití evropských dotací. 

- Kraj bude nadále podporovat unikátní obory vzdělávání v oblastech – sklářství, textilní výroby, umělecké tvorby a řemesel, zemědělství a lesnictví. 

- Podpoříme církevní školství i alternativní formy vzdělávání – Waldorfské, Montessori školství, budeme i nadále úzce spolupracovat i se školami soukromých zřizovatelů. 

- Podpoříme zvýšení kapacit zdravotnických oborů v kraji, zejména v provázanosti sítě takových zařízení a návaznosti na odborné či personální zázemí páteřních nemocnic v kraji. Připravíme výstavbu nové budovy pro Střední zdravotnickou školu Liberec. 

- Budeme pokračovat v podpoře projektů Center odborného vzdělávání Libereckého kraje ve vybraných technických oborech, s cílem zvýšit atraktivitu technických oborů a kompetence absolventů. 

- Podpoříme práci s talentovanými žáky a studenty, stejně tak inovativní formy výuky. 

- Primárními požadavky na krajské školství je jeho dostupnost a kvalita. V případě reformy financování regionálního školství podpoříme jen takovou, která neohrozí financování a existenci škol a školských zařízení v Libereckém kraji. 

- Na úrovni řízení škol je nutné zajistit kvalitní a motivované učitele, prostřednictvím náborů, stipendií, řízených praxí ve firmách, v koordinaci s obcemi a městy garantovat jejich dostupné bydlení. 

- Na úrovni řízení škol zajistíme evaluační mechanismy pro prověření a srovnání kvality vzdělávání navázané na lepší a motivační odměňování ředitelů a budeme koordinovat manažerské programy pro kvalitní řízení škol. 

- Budeme snižovat administrativní zátěž při řízení a organizaci škol, ředitelé a učitelé nesmí být vyplňovači tabulek a dotazníků. 

- Zajistíme program pro testování schopností a dovedností žáků základních škol pomocí pilotního projektu tak, aby se mohli správně rozhodnout pro budoucí kariéru. 

- Zajistíme pravidelné hodnocení žáků pomocí testování – nutno pomoci dát do souladu osobnostní profil, studijní potenciál a vybrané vlastnosti a předpoklady k uplatnění v učňovském nebo odborném zařízení. Cíl: Lepší, kvalitně vzdělaný, vyučený, spokojený, široce uplatnitelný maturant na odborné SŠ nebo učeň, než nekvalitní nešťastný VŠ. 

- Budeme podporovat smysluplné rozšíření kapacit školských poradenských zařízení a vybudování dostupné sítě jejich pracovišť. Připravíme podmínky pro vznik Jednotného speciálního pedagogického centra, tak aby poskytované služby byly pro klienty uživatelsky příznivější. 

- Budeme podporovat znevýhodněné děti v cestě za vzděláním a neustále vyhodnocovat efektivitu a přidanou hodnotou inkluze, přijatých opatření a realizovaných projektů. 

- Navýšíme kapacity pro vzdělávání dětí se speciálními vzdělávacími potřebami, zejména s ohledem na rostoucí skupinu žáků s PAS vybudujeme v Liberci základní školu v Zeyerově ulici a umožníme tak žákům opakovaně selhávajícím v hlavním vzdělávacím proudu zažít školní úspěch, umožníme jim vzdělávat se dle jejich individuálních potřeb. 

- Zajistíme prostupnost oborové a studijní nabídky například formou projektu Reálná střední škola v pilotním režimu. 

- Budeme aktivní v sociálním dialogu s cílem zajištění pravidelné komunikace se zaměstnavateli, při uplatnění absolventů v praxi. Velmi potřebné a praktické, je to zásadní zpětná vazba a kritérium úspěšnosti škol. 

- Budeme pokračovat ve stipendijním programu pro žáky středních škol ve vybraných oborech technického a přírodovědného vzdělávání, včetně jeho možného rozšíření na základě potřeb zaměstnavatelů a dohody o společném financování. 

- Zápis nových oborů středního i vyššího vzdělávání do rejstříku škol a školských zařízení podpoříme na základě perspektivy vývoje trhu práce a potřeb zaměstnavatelů. 

- Pro zachování potřebné oborové struktury středního vzdělávání budeme využívat několika systémových nástrojů, jako jsou motivační aktivity žáků k získání zájmu o vzdělávání v technických a přírodovědných oborech, finanční podpora málopočetných oborů a metodická podpora učitelům všech stupňů vzdělávání. 

- Budeme prosazovat jednotné přijímací zkoušky v maturitních oborech a doporučíme uplatnění dalších kritérií na podporu kvality přijímaných žáků do těchto oborů. 

- Zlepšíme dostupnost a podmínky pro další vzdělávání všech věkových vrstev obyvatel Libereckého kraje, podpoříme flexibilitu studujících zejména kurzy doplnění základního vzdělávání, dostupností dálkového studia a vzdělávání generací – Dětská univerzita, a projektů vzdělávání 45+, 55+ a 65+, především s ohledem na PC gramotnost. Ta zajistí efektivní využívání různých druhů služeb moderní cestou, péči o zdraví, možná i pracovní uplatnění a osobní jistotu zvládání práce v rychle se měnícím světě, budeme masivněji podporovat primární prevenci s akcentem na bezpečnost žáků v kyberprostoru. 

- Podpoříme aktivity zaměřené na eliminaci předčasných odchodů mladých lidí z formálního vzdělávání. 

- Podpoříme vzdělávání k rozvoji forem distančního vzdělávání prostřednictvím hromadných otevřených online kurzů. 

- Budeme podporovat projekty pro kvalitní výběr středního vzdělávání a tradiční akce spojené s přehlídkou středního školství Libereckého kraje. 

- Budeme aktivně podporovat výstavbu a modernizaci školních sportovních hřišť pro školní potřeby, dostupných pro veřejnost. 

- Podpoříme partnerství klíčových subjektů v oblasti vzdělávání, které se podílejí na řízení a koordinaci školského vzdělávacího systému například tím, že umožníme zařazení zaměstnavatelů do školských rad. 

- Budeme hledat prostředky k celkovému zvýšení kvality vzdělávání žáků ve středních školách na základě porovnatelných a veřejných kritérií v celém Libereckém kraji. 

- Podpoříme osu základní školy – střední školy – TUL – firmy v návaznosti na projekty IQ LANDIE, LIPO.INK, CRYSTAL VALLEY a další vzdělávací instituce, které participují na vzdělávání na území Libereckého kraje. 

- Technická univerzita v Liberci je a bude v následujících letech významným partnerem Libereckého kraje v oblasti vzdělávání, vědy a výzkumu včetně aktivního propojení s firmami, s akcentem na tradiční a historická odvětví výroby a průmyslu v Libereckém kraji – sklářství, textilní a chemická výroba a strojírenství. 

- Prověříme možnost vzniku a akreditace umělecké fakulty nebo oboru na TUL s využitím tradice sklářství a šperkařství v kraji. 

- Budeme podporovat ukotvení kariérového poradenství a jeho vymezení na školách. 

- Budeme pokračovat ve spolupráci veřejné správy, subjektů na trhu práce a neziskového sektoru v rámci Paktu zaměstnanosti Libereckého kraje, s cílem aktivní podpory vytváření nových pracovních míst, provázanosti vzdělávacího systému, včetně celoživotního vzdělávání, a dalšího posílení konkurenceschopnosti regionu. 

- Budeme nadále rozvíjet pružný systém funkční spolupráce aktérů na trhu práce, podpoříme aktivity, zaměřené na zaměstnatelnost, rovný přístup a různé formy uplatnění ohrožených skupin osob na trhu práce. 

### 6. Zdravotní péče v kraji 

- Nebudeme privatizovat nemocnice s majetkovou účastí Libereckého kraje. 

- Budeme podporovat spolupráci páteřních nemocnic v kraji v rámci Aliance nemocnic a hledat způsob pro využití vzájemně výhodné spolupráce při sdílení služeb, vybavení, přístrojů a personálu. 

- K naplnění cílů Aliance nemocnic Libereckého kraje budeme ve spolupráci s městy usilovat o získání majetkového podílu kraje v páteřních nemocnicích, bez účasti soukromých subjektů. Společná platforma zjednoduší požadovanou spolupráci páteřních nemocnic. 

- Zahájíme výstavbu nového pavilonu Centra urgentní lékařské péče v Krajské nemocnici Liberec, a.s., na základě uzavřené akcionářské dohody z roku 2020. Liberecký kraj zajistí spolufinancování projektu ve 2,1 miliardy Kč, budeme usilovat o podporu této investice ze státního rozpočtu. 

- Zajistíme financování investic do budov a moderních přístrojů Nemocnice s poliklinikou Česká Lípa, a.s., ve výši 320 milionů korun z rozpočtu Libereckého kraje do roku 2029. Budeme usilovat o jasně definovanou podporu investic ze strany města Česká Lípa a majetkový vstup města do nemocnice. 

- Na základě memoranda akcionářů KNL a.s. a města Frýdlant budeme hledat dohodu o majetkovém vstupu města Frýdlant do KNL a.s. a způsob financování a rozsah rekonstrukce areálu Nemocnice Frýdlant s cílem zajistit akutní zdravotnickou péči pro obyvatele Frýdlantska. 

- Budeme dál rozvíjet a zkvalitňovat péči v Léčebně respiračních nemocí Cvikov, p.o. 

- Zachováme dostupnost služeb Zdravotnické záchranné služby Libereckého kraje s efektivním využitím finančních prostředků poskytovaných krajem, pravidelnou obnovou vybavení a používané dopravní techniky. 

- Zachováme dostupnou zubní a lékařskou pohotovostní službu pro obyvatele kraje, kterou budeme podporovat z rozpočtu kraje. 

- Budeme pokračovat v navyšování mezd zdravotníkům na základě dohod o změnách v úhradové vyhlášce. 

- Budeme investovat do oprav a nových objektů výjezdových stanovišť, technického vybavení a vozového parku Zdravotnické záchranné služby Libereckého kraje na základě nově zpracovaného plánu investic. Připravíme projekty na využití peněz z fondu REACT EU, IROP a Interreg na stavbu základen ZZS LK v Liberci, Jablonci, Frýdlantu a Hrádku n. N. 

- Dokončíme stavbu nové základny pro ZZS LK na letišti v Liberci s odpovídajícími podmínkami pro Leteckou záchrannou službu a její noční provoz. 

- Ve spolupráci se zdravotními pojišťovnami budeme usilovat o dostatečné pokrytí sítí zařízení primární i následné zdravotní péče. Ve spolupráci s městy a obcemi připravíme program na zajištění potřebného počtu a dostupnosti praktických lékařů pro dospělé, děti a dorost a zubních lékařů na území kraje. 

- Budeme podporovat větší spolupráci zdravotní a sociální péče, podpoříme terénní a domácí zdravotní a sociální péči. 

- Podpoříme rozvoj sítě pobytových, komunitních i ambulantních zařízení zkvalitňujících služby pro pacienty s psychickými a psychosomatickými chorobami v rámci Center duševního zdraví, prověříme vznik centra substituční léčby. 

- Zajistíme poskytování služeb v Hospici Sv. Zdislavy, o.p.s., budeme nadále podporovat terénní služby paliativní a hospicové péče se zaměřením na Českolipsko a Semilsko, prověříme možnost vzniku dětského hospice. 

- V souladu s Národní strategií ochrany a podpory zdraví a prevence nemocí – Zdraví 2030 budeme pokračovat v naplňování priorit ovlivňování zdravotního stavu obyvatelstva kraje definovaných ve strategickém dokumentu Zdravotní politika Libereckého kraje. 

- Nastavíme systém pravidelného hodnocení kvality zdravotních služeb, nemocniční péče a spokojenosti pacientů. 

- V oblasti zdravotnictví budeme podporovat využití nových technologií, analyzovat a využívat data, elektronizovat zdravotnictví a podporovat chytrá řešení. 

- V rámci zajištění dostatku zdravotního personálu připravíme stipendijní program pro mladé zdravotníky. 

### 7. Životní prostředí, zemědělství a podpora venkova 

- Na základě Akčního plánu adaptace na změnu klimatu v podmínkách Libereckého kraje upravíme program v rámci Dotačního fondu na podporu opatření pro hospodaření s vodou a adaptačních opatření na klimatickou změnu s alokací minimálně 20 mil. Kč ročně. 

- Podpoříme přípravu a realizaci opatření, která zajistí náhradní zásobování pitnou vodou pro obyvatele žijící v oblasti zatížené těžbou v polském dole Turów. Budeme usilovat o podpis mezivládní dohody o financování těchto opatření ze strany vlastníka dolu Turów s jednoznačnou garancí ze strany Vlády České republiky. 

- Podpoříme revitalizaci stávajících a výsadbu nových alejí i jednotlivých stromů z regionálně vhodných druhů dřevin, včetně ovocných dřevin, a to zvláště při přípravě rekonstrukcí krajských silnic. 

- Budeme podporovat připravu a realizaci drobných opatření v krajině, jako jsou hrázky, průlehy, zasakovací příkopy, vsakovací nádrže apod. 

- Pro krajské organizace připravíme modelové vzory možného využití konkrétních prvků modrozelené infrastruktury, obnovitelných zdrojů energie a dalších ekologických opatření. Projekty financované krajem budou už při přípravě investic zohledňovat princip udržitelného rozvoje jako jeden ze základních principů. 

- Zpracujeme Katalog adaptačních opatření na změnu klimatu pro Liberecký kraj, jeho organizace, obce a města a další instituce na území kraje, jako podkladu pro přípravu návrhů a realizaci konkrétních opatření na území Libereckého kraje. 

- Budeme sledovat zaváděné technologie na území Libereckého kraje s podporou ekologických a přírodně šetrných technologií, v zákonných odůvodněných případech budeme důsledně provádět zjišťovací řízení, popř. proces EIA. 

- Budeme podporovat producenty regionálních výrobků z oblasti zemědělství a potravinářství a zasadíme se o podporu regionálních výrobců a tradičních řemesel. 

- Podpoříme přeměnu lesů na lesy multifunkční, bez převažující hospodářské funkce, oblastem se zachovalými ekosystémy se budeme snažit zajistit ochranu vyšší právní formou (např. přírodní rezervace, přírodní památka). 

- Podpoříme ekologickou výchovu dětí, mládeže i dospělých v souladu s koncepcí Ekologické výchovy, vzdělávání a osvěty LK 2021+, a to s využitím všech poskytovatelů těchto služeb na území kraje. 

- Budeme podporovat krajskou ekovýchovnou organizaci STŘEVLIK a zasadíme se o možné využití areálu Ekocentra v Oldřichově v Hájích pro ekologickou výchovu poskytovanou STŘEVLÍKEM. 

- Budeme nadále podporovat aktivní ochranu přírody, zejména péči o stávající biotopy zvláště chráněných druhů rostlin a živočichů a podporovat zakládání nových biotopů a to prostřednictvím dotačního programu Libereckého kraje Ochrana přírody a krajiny a za využití národních a evropských fondů. 

- Budeme podporovat územní ochranu Územního systému ekologické stability prostřednictvím územních plánů, podpoříme praktické realizace jeho prvků. 

- Budeme pokračovat v péči o 33 maloplošných chráněných území v Libereckém kraji a dalších lokalit soustavy NATURA 2000. Zasadíme se o nové formy hospodaření v těchto chráněných územích a lokalitách. 

- V oblasti odpadového hospodářství podpoříme prevenci vzniku odpadů, třídění využitelných složek komunálního odpadu a navýšení objemu recyklace. Jako samospráva podpoříme oběhovou ekonomiku s využitím finančních prostředků „Green Deal“. Zvážíme možnost využití stavebních recyklátů ve stavebních projektech kraje. 

- Připravíme koncept realizace akcí pořádaných a podporovaných Libereckým krajem bez jednorázových plastů. 

- Budeme pokračovat ve spolupráci s obcemi při odstraňování ekologických zátěží v kraji. Poskytneme odbornou a finanční pomoc a při likvidaci ekologických zátěží budeme využívat evropské a národní fondy. 

- Budeme dbát na šetrné využívání zdrojů nerostných surovin na území Libereckého kraje s cílem maximálně hájit oprávněné zájmy dotčených obcí a respektovat jejich stanoviska k návrhům na rozšiřování a obnovení těžby. 

- Budeme spolupracovat na aktualizaci Regionální surovinové politiky kraje, ve které budeme věnovat zvýšenou pozornost recyklaci stavebně demoličním odpadům s cílem maximálního využití nových technologií. Zároveň budeme ve spolupráci s TUL pracovat na jejich inovaci a zefektivnění. 

- Při aktualizaci Surovinové politiky Libereckého kraje budeme respektovat stanoviska obcí, měst a občanů k záměrům, které se přímo týkají jejich území. 

- Lokalitu bývalého vojenského prostoru Ralsko chceme využít postupně, a to především pro přírodě šetrnou turistiku a projekty podporující vznik lokalit s původní skladbou živočišných a rostlinných druhů. Budeme pokračovat v odstraňování zbytků budov a zařízení, které v prostoru zanechala sovětská armáda. 

- V souladu s aktualizovaným Programem zlepšování kvality ovzduší zóny Severovýchod CZ05 podpoříme opatření vedoucí ke zlepšení kvality ovzduší. Doplníme monitorovací síť měření kvality ovzduší v okolí dolu Turów. 

- Zmapujeme současný stav kvality ovzduší v Libereckém kraji, budeme o něm informovat veřejnost a hledat metody pro řešení v nejvíce zatížených lokalitách. 

- Zaměříme se na osvětu v podpoře využívání hromadné veřejné dopravy, využívání elektrokol a elektromobilů, snižování prašnosti při výstavbě a upozorníme na zdravotní rizika spojená s vytápěním fosilními palivy. 

- Podpoříme obnovu a rozšíření vodovodních a kanalizačních sítí, vodárenských objektů a výstavbu centrálních čistíren odpadních vod z Fondu ochrany vod v obcích do 4 tis. obyvatel. Připravíme program na spolufinancování výstavby vodárenské vodohospodářské infrastruktury podpořené z evropských a národních fondů. 

- Dokončíme celkovou aktualizaci Plánu rozvoje vodovodů a kanalizací LK a v souladu s tímto dokumentem a ve shodě s Plány dílčích povodí podpoříme systémové odkanalizování sídel, včetně využití metody kořenových čistíren odpadních vod. V případech roztroušené zástavby podpoříme individuální čištění odpadních vod. 

- V rámci Dotačního fondu budeme podporovat malé zemědělce, včelaře, chovatele, myslivce, z Lesnického fondu LK budeme nadále podporovat nestátní vlastníky lesů v boji proti kůrovci při ochraně lesa. 

### 8. Sociální služby, solidární kraj 

- Budeme pokračovat v procesu transparentního přerozdělování finančních prostředků na podporu základních činností sociálních služeb bez ohledu na zřizovatele. 

- Poskytovatelé sociálních služeb budou i nadále našimi partnery, a to bez ohledu na to, zda jde o krajské, městské, obecní, neziskové nebo soukromé organizace. 

- V rámci transformace pobytových zařízení vybudujeme nové objekty pro klienty sociálních služeb u organizací: Domov Sluneční dvůr Jestřebí, APOSS Liberec, Domov Raspenava, Služby sociální péče TEREZA v Benešově u Semil, s cílem významně zlepšit kvalitu poskytovaných sociálních služeb. 

- Podpoříme navýšení kapacity pobytových služeb sociální péče, od přípravy investičních projektů kraje až po zařazení nových objektů budovaných obcemi, městy, neziskovými organizacemi a dalšími investory do sítě sociálních služeb. Cílem je navýšení kapacity sítě o 500 lůžek do roku 2024. 

- Budeme hledat finanční zdroje na investiční akce, které budou zaměřené na údržbu a obnovu krajských sociálních zařízení pro seniory a různě znevýhodněné občany kraje. 

- Budeme i nadále prosazovat postupné navyšování příspěvku ze státního rozpočtu na financování sociálních služeb s cílem zkvalitnění služeb, zajištění jejich dostupnosti a navýšení mezd v sektoru sociálních služeb. 

- Podpoříme poskytování péče v přirozeném domácím prostředí a alternativní způsoby bydlení pro seniory. Podpoříme výstavbu komunitního bydlení, realizaci sdíleného bydlení nebo dostupnost menších bytů. 

- Vytvoříme pro veřejnost krajský informační portál o sociálních a zdravotních službách a sociálních dávkách. 

- Podpoříme péči o seniory v rodinném prostředí zlepšením pečovatelské a tísňové péče a osobní asistence, včetně zapojení neziskových organizací a využití dobrovolnictví. Rozšíříme a zkvalitníme služby pro seniory a handicapované spoluobčany. 

- Využijeme výzvy z operačního programu Zaměstnanost 2021 – 2027 pro zpracování projektových záměrů jako jsou transformace organizací resortu sociálních věcí, rozvoj sociálních služeb, komunitní práce v sociálně vyloučených lokalitách, vybudování nového zařízení pro uživatele s poruchou autistického spektra a psychiatrickou diagnózou. 

- Podpoříme služby pro klienty s PAS ve všech věkových kategoriích, zejména pro klienty 10+. 

- V oblasti protidrogové politiky udržíme nastavený systém financování služeb, budeme neustále zvyšovat dostupnost protidrogových služeb a dbát na zvyšování jejich kvality. Výrazně se zaměříme na prevenci a ve spolupráci s neziskovým sektorem budeme usilovat o zamezení vzniku závislostí u dětí. 

- Zaměříme se na projekty, které přispějí k rozšíření nabídky služeb pro rodiny s dětmi. Zpracujeme jasnou koncepci rodinné politiky, a to s veřejným projednáváním. Podpoříme opatření vedoucí ke slaďování rodinného a pracovního života (např. dětské skupiny, ale i komunitní a rodinná centra). Zajistíme rozšíření nabídky odlehčovacích služeb pro rodiny s postiženými dětmi (tzv. respitní péče). 

- Podpoříme aktivity v oblasti péče o ohrožené děti, zejména mimo ústavy. Zajistíme odborné služby, včetně odlehčovacích pobytů. Nabídneme podporu rodinám, které se chtějí zapojit do sítě pěstounů (dlouhodobých i přechodných) a maximálně podpoříme mezikrajovou spolupráci při vyhledávání pěstounů, kde je to v nejlepším zájmu dětí. Vytvoříme aplikaci volného pěstouna. 

- Podpoříme rodinnou politiku včetně všech forem náhradní rodinné péče, připravíme reorganizaci dětských center. Zaměříme se na podporu pěstounské péče a potřebných služeb pro náhradní rodinnou péči. 

- Podpoříme nabídku odlehčovacích (respitních), vzdělávacích, svépomocných a dalších služeb pro neformální pečující. 

- Budeme koordinovat poskytování služeb seniorům na venkově a v hraničních oblastech regionů. Pomocí zavedení on-line systémů usnadníme podávání žádostí do domovů pro seniory nebo domovů se zvláštním režimem zřizovaných krajem. 

- Podpoříme práci odborných koordinátorů a práci nízkoprahových center ve vyloučených lokalitách, a to vždy ve spolupráci s obcemi a městy. Podpoříme rozvoj terénní práce jako klíčového nástroje prevence sociálně patologických jevů. 

- Ve spolupráci s městy a obcemi budeme usilovat o omezování bezdomovectví jako závažného sociálního problému. Začneme spolupracovat s platformou „Z ulice do bytu“. 

- Zkvalitníme agendy Sociálně právní ochrany dětí (SPOD) prostřednictvím nově vytvořených pracovních míst v oblasti náhradní rodinné péče (NRP), aby mohly být zabezpečeny nové agendy, jako je například kontrola dodržování standardů kvality SPOD na ORP, rychle se rozvíjející agenda dětí vhodných do NRP. 

- Ve spolupráci s městy a obcemi propracujeme systém spolufinancování sociálních služeb. Budeme prosazovat systém víceletého financování sociálních služeb z MPSV. 

- Budeme podporovat vyšší zaměstnanost lidí se zdravotním znevýhodněním formou spolupráce s chráněným trhem práce nebo přímým zaměstnáváním těchto občanů. 

- Připravíme projekt rozvoje center duševního zdraví včetně řešení problematiky osob s poruchou autistického spektra. 

- Podpoříme vzdělávací projekty, které efektivně přispějí k odstranění překážek mezi zdravou a handikepovanou částí společnosti. Podpoříme simultánní přepis mluvené řeči do textové podoby pro neslyšící instalací vhodného software rozpoznávajícího řeč. 

- Zvýšíme informovanost zaměstnavatelů o možnosti zaměstnávání osob z ohrožených skupin na trhu práce: zdravotně znevýhodnění, lidé starší 50 let nebo absolventi. 

### 9. Kultura, památková péče a cestovní ruch 

- Budeme propojovat projekty z oblasti kultury, památkové péče a cestovního ruchu jako nezbytné součásti fungování Libereckého kraje. 

- Maximálně využijeme národních i evropských dotací pro všechny oblasti rezortu. 

- Veřejně prospěšné aktivity v oblasti kultury budeme nadále podporovat prostřednictvím Dotačního fondu a formou přímých dotací podpoříme další jedinečné projekty. 

- Budeme pravidelně podporovat mimořádné kulturní události, jako jsou například festivaly Anifilm a Lípa Musica. 

- Budeme řešit systematickou podporu kulturních organizací celokrajského charakteru a usilovat o nastavení systému spolufinancování těchto organizací z krajského rozpočtu. 

- Ve spolupráci s obcemi a městy připravíme programy, které povedou k návštěvě kulturních příspěvkových organizací ze strany školních dětí a studentů. 

- Budeme řádně pečovat o stavební stav všech objektů, ve kterých sídlí krajské kulturní organizace. Zrekonstruujeme č.p. 72, budovu areálu Muzea Českého ráje v Turnově. 

- Budeme pokračovat v restaurování sbírek Severočeského muzea v rámci projektu Brána do světa sbírek v hodnotě 47 milionů korun a provedeme obnovu parku muzea. 

- Vyprojektujeme energeticky úsporný centrální depozitář pro kulturní organizace Libereckého kraje v Českém Dubu a v případě získání dotace zahájíme jeho stavbu. 

- Obnovu památek podpoříme z dotačního fondu částkou minimálně 15 mil. Kč ročně a přímými dotacemi podpoříme obnovu kulturních a národních kulturních památek. 

- Budeme pokračovat v systematické péči o historické a kulturní památky kraje, pomůžeme při záchraně významných památek a budeme partnery majitelů památek při jejich obnově. 

- Budeme podporovat zachování archeologických nalezišť, drobných řemeslných památek a památek dokládajících průmyslovou historii kraje. 

- Ve spolupráci s majitelem a spolkem Ještěd 73, o.s., podpoříme přípravu projektové dokumentace pro rekonstrukci národní kulturní památky Horský hotel a vysílač Ještěd. 

- Budeme prezentovat atraktivitu kraje směrem k místním obyvatelům i návštěvníkům kraje jako součást vzdělávání a rozvoje cestovního ruchu. 

- V rámci Sdružení pro rozvoj cestovního ruchu Libereckého kraje budeme usilovat o místně i časově rovnoměrné rozložení cestovního ruchu v Libereckém kraji. Podpoříme turistické regiony částkou v minimální výši 5 mil. Kč ročně. 

- Zřídíme dotační program na podporu investic do turistické infrastruktury v kraji s částkou 5 milionů Kč ročně a nadále budeme v rámci dotačního programu podporovat projekty v oblasti cestovního ruchu. 

- Budeme podporovat takové formy cestovního ruchu, které staví na unikátnosti nabídky, a to jak kulturní, přírodní, tak také na jedinečnosti produktů z rukou místních výrobců. 

- V rámci nabídky cestovního ruchu budeme aktivně pracovat s regionálními producenty a provozovat web „Liberecký kraj sobě!“ Připravíme programy pro návštěvníky, související s jejich produkcí. 

- Budeme pokračovat v projektu Křišťálové údolí a rozvíjet jej tak, aby se stal přitažlivým a všeobecně známým pojmem pro tuzemské i zahraniční návštěvníky a jedním z prostředků hospodářského rozvoje kraje. 

- Budeme pokračovat v realizaci a využívání výsledků projektů jako jsou Pískovcová skalní města, Hřebenovka a připravíme novou atraktivní nabídku témat pro návštěvníky kraje. 

- V rámci dotačního fondu podpoříme muzea, knihovny, galerie a další paměťové instituce na území kraje. Podpoříme také oblastní a ochotnická divadla, která umožňují vystupování dramatických, hudebních a dalších těles. 

- Připravíme koncepční materiál pro rozvoj a podporu cestovního ruch na území Libereckého kraje. Budeme nadále usilovat o přijetí zákona o cestovním ruchu. 

### 10. Neziskový sektor 

- Neziskový sektor považujeme za přirozeného partnera Libereckého kraje. Podporujeme skutečné, plnohodnotné a funkční partnerství založené na významu, který mají neziskové organizace v procesu naplňování cílů krajských strategických dokumentů, s využitím zkušeností neziskového sektoru. 

- Podpoříme další prohloubení komunikace mezi resorty a systematické hledání, označování a praktické využívání přesahů mezi resorty tak, abychom mohli řešit problémy, kterými se neziskový sektor zabývá. 

- Připravíme strategii spolupráce Libereckého kraje s neziskovým sektorem. 

- Průběžně budeme revidovat dotační podmínky tak, aby zohledňoval odlišný charakter neziskových organizací, a prověříme možnost implementace projektu Burza filantropie – spolupráce veřejného, podnikatelského a neziskového sektoru v Libereckém kraji. 

- Budeme podporovat neziskový sektor formou víceletých smluv tam, kde bude taková forma vhodná. 

- Budeme podporovat činnost kontaktního místa pro neziskový sektor v rámci organizační struktury Krajského úřadu Libereckého kraje. 

### 11. Sport a volný čas 

- Liberecký kraj je nositelem sportovních tradic a základnou sportovní reprezentace ČR. Proto chceme pomáhat sportovnímu prostředí nejen metodicky, ale i finančně, zejména tam, kde taková podpora přesahuje celorepublikový rámec. 

- Podpoříme sportovní organizace, které vytvářejí podmínky pro pravidelné sportování dětí, mládeže i dospělých. 

- Za prvořadé považujeme investice do tradičních zimních sportovních areálů a zachování podpory celoroční činnosti krajských sportovních organizací včetně těch, které svým významem přesahují rámec Libereckého kraje. 

- Budeme pokračovat v podpoře rozvoje turistiky, pěších stezek, lyžařských magistrál, lyžařských tras, cyklostezek, singltreků a další doprovodné infrastruktury, které budou šetrné k přírodě. Podpoříme především projekty, které přinesou rozšíření turistické sezóny na celý rok, rozšíří nabídku aktivit pro trávení volného času a otevřou nová nástupní místa na již využívané prvky sportovní infrastruktury v kraji. 

- Budeme pokračovat v podpoře zajištění úpravy lyžařských stop Jizerské, Krkonošské a Lužické magistrály a dalších zimních turistických oblastí v kraji. Budeme pokračovat v podpoře údržby a provozu Singltreku pod Smrkem. 

- Budeme systematicky podporovat sportovní prostředí v Libereckém kraji, v rozpočtu kraje vyčleníme minimálně 30 mil. Kč ročně, v souladu s platnou koncepcí financování sportu využijeme pro podporu sportu dotačního fondu a přímou podporu (za předpokladu jasného a průhledného financování příjemců prostředků). Budeme usilovat o navýšení podpory sportu podle možností krajského rozpočtu s cílem dosáhnout stavu z let 2016 – 2020. 

- Připravíme pravidla na podporu žádostí sportovních subjektů v investičním programu Národní sportovní agentury, budeme podporovat regionálně významné projekty na výstavbu a obnovu výjimečné sportovní infrastruktury. V rámci Programu rozvoje sportu na podporu investic vyčleníme minimálně 5 mil. Kč ročně. 

- Budeme pokračovat v podpoře pravidelných sportovních aktivit dětí, mládeže a dospělých, provozu a údržby sportovišť a sportovních akcí v rámci dotačního fondu. 

- Podpoříme tradiční a významné sportovní akce, které přispívají k propagaci Libereckého kraje jako turistického cíle a k rozvoji cestovního ruchu (za předpokladu jejich jasného a průhledného financování). 

- V roce 2021 připravíme a veřejně projednáme koncepční materiál Libereckého kraje k financování sportu do roku 2025. 


V Liberci dne: 


Za Starostové pro Liberecký kraj: 

_Martin Půta Michael Canov Květa Vinklátová Jan Sviták_ 

_Lena Mlejnková Tomáš Hocke Markéta Khaureová Radek Lípa_ 

_Eva Zbrojová Jaromír Dvořák Petr Tulpa Jiří Löffelmann_ 

_Jaroslav Demčák Jiří Ulvr Josef Horinka Vladimír Boháč_ 

_Daniel David Markéta Červinková Anna Provazníková Vladimír Stříbrný_ 

_František Lufinka Jaroslav Kořínek_ 


Za Česká pirátská strana: 

_Zbyněk Miklík Václav Židek Jarmila Valešová_ 

_Jan Tempel Daniela Weissová_ 


Za Občanská demokratická strana: 

_Dan Ramzer Vít Němeček Petr Beitl_ 

_Jiří Čeřovský Vladimír Richter_

----
<div class="mt-24 md:mt-36 space-y-4 content-block_nostyle">
  {% include buttons/icon.html href="/download/LK_2020_koalicni_smlouva_a_programove_prohlaseni_navrh2.pdf" icon="ico--book" cta="Koaliční smlouva a programové prohlášení (PDF)" class="btn--blue-300 btn--hoveractive btn--fullwidth md:btn--autowidth text-lg" %}
</div>